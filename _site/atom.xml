<?xml version="1.0" encoding="utf-8"?>
<feed xmlns="http://www.w3.org/2005/Atom">

 <title>Veronika Rot</title>
 <link href="http://zgodbe.eu/atom.xml" rel="self"/>
 <link href="http://zgodbe.eu/"/>
 <updated>2016-07-05T18:30:36+02:00</updated>
 <id>http://zgodbe.eu</id>
 <author>
   <name>Veronika</name>
   <email></email>
 </author>

 
 <entry>
   <title>Zgodbe iz Venezuele</title>
   <link href="http://zgodbe.eu/2016/07/05/zgodbe-iz-venezuele/"/>
   <updated>2016-07-05T00:00:00+02:00</updated>
   <id>http://zgodbe.eu/2016/07/05/zgodbe-iz-venezuele</id>
   <content type="html">&lt;p&gt;&lt;em&gt;PREDGOVOR&lt;/em&gt;&lt;/p&gt;

&lt;h3 id=&quot;veronika-rot-z-vsako-knjigo-me-je-ve&quot;&gt;Veronika Rot: Z VSAKO KNJIGO ME JE VEČ&lt;/h3&gt;

&lt;p&gt;Sprejela sem povabilo in se prepustila Venezueli. Nisem se fizično premaknila tja, prestavila sem se duhovno. Prestopila sem namišljene meje, kajti literarni svetovi so vesolje brez meja, branje je njihovo podoživljanje. Jezikovne meje za domače bralce premagujemo prevajalci. Naša odgovornost pri prestavljanju literarnih svetov je velika. Naš vstop v drug jezik pomeni preobrazbo, možgane je treba naravnati na druge jezikovne zakonitosti, sprejeti, da se drugod prepletajo meje realnosti in fikcije drugače, da je drugje morda domišljija bolj del vsakdanjega sveta kot pri nas, kjer nam vlada razum, domišljijo pa povezujemo predvsem z umetnostjo.&lt;/p&gt;

&lt;p&gt;Obremenjenost z magičnim realizmom, s čudežno in fantastično realnostjo je predvsem obsedenost zahodnjaškega uma, da je treba vse urediti v točno določene kategorije, da mora biti svet in vse, kar se na njem dogaja, vključno s čutnim doživljanjem, ljubeznijo, sanjami in domišljijo, razumsko, stvarno dojeto in opisano. Morda je prednost prebivalcev Latinske Amerike, da se ne obremenjujejo preveč s tem, da bi morali domišljijo zajeziti v razumske okvire. V njih je kljub urbanemu življenju in zahodnjaškim vrednotam, ki so se razširile iz Severne Amerike in Evrope, še vedno živ duh prednikov, ki verjame v moč narave, v sile, ki jih ne moremo razložiti, v mitološko razlago sveta.&lt;/p&gt;

&lt;p&gt;Venezuelskih zgodb, ki so združene v tej zbirki, ne bomo literarno klasificirali in jih tudi ne bomo zvrstno označevali, kot to počnejo literarni kritiki. Zbrane zgodbe naj vam bodo v bralski užitek. Branje je ena najlepših možganskih dejavnosti, saj razširi naš svet, razpre okvire našega dojemanja in doživljanja, nas napolni z duhovi preteklosti, sedanjosti in prihodnosti. Branje je tudi miselni napor, saj poskušamo v besedilu hkrati slediti toku znanega in neznanega, razpoznati realne podatke in se odpreti za irealne, izmišljene. Iz pripovedi poskušamo izluščiti resnico in se naužiti sanj. Tisto, kar je izrečeno, je bolj resnično kot tisto, kar je zgolj mišljeno. Tisto, kar je napisano, postane dejanskost, neizpodbitna realnost.
Realnost, ki nam jo predstavlja petindvajset sodobnih venezuelskih pisateljic in pisateljev, je mnogotera in raznolika. Je ženska in moška, spolna in brezspolna, racionalna in iracionalna, nežna in kruta, magična in stvarna, domišljijska in dokumentaristična. Dvojic protislovij je toliko, kolikor se jih lahko domislite, kolikor asociacij zgodbezbudijo v vas.&lt;/p&gt;

&lt;p&gt;O tem, po čem se dobra literatura loči od slabe, je bilo napisanih že veliko razprav, vendar je merilo le eno samo in zelo intimno: dobra je tista, ki nam predrami čustva, nam razgiba misli in nam ostane v podzavesti. Besede, ki jih posrkajo oči, preidejo v kri, ki zakroži po naših žilah in nas hrani.
Pesnik Marko Pavček je zapisal, da ga je z vsako pesmijo manj. Mogoče tako čuti vsak pesnik in pisatelj. Toda z nami bralci se dogaja ravno nasprotno. Zato boste, ko boste prebrali to knjigo, lahko rekli: Z vsako knjigo me je več.&lt;/p&gt;

&lt;p&gt;Pridružujem se vabilu venezuelskega pisatelja in poznavalca književnosti svoje dežele Juana Carlosa Chirinosa in vam izrekam dobrodošlico v objemu venezuelske kratke proze. Vstopite. Ne bo vam žal.&lt;/p&gt;
</content>
 </entry>
 
 <entry>
   <title>Šumenje Pamana</title>
   <link href="http://zgodbe.eu/2016/07/05/sumenje-pamana/"/>
   <updated>2016-07-05T00:00:00+02:00</updated>
   <id>http://zgodbe.eu/2016/07/05/sumenje-pamana</id>
   <content type="html">&lt;p&gt;&lt;em&gt;Jaume Cabré&lt;/em&gt;&lt;/p&gt;

&lt;p&gt;&lt;em&gt;Za Margarido&lt;/em&gt;&lt;/p&gt;

&lt;p&gt;&lt;em&gt;Oče, ne odpusti jim, saj vedo, kaj delajo.
Vladimir Jankelevitch&lt;/em&gt;&lt;/p&gt;

&lt;p&gt;Šum je bil komaj zaznaven. Kot bi nekdo pobožal vrata. Ta so se tiho odprla in orokavičena roka je od znotraj prijela za kljuko, da ne bi zaškripala. Vrata so se zaprla z neslišnim stokom. Nekdo, ves v črnem, se je gibal po črnini v stanovanju. Jurijeve oči, navajene na temo, so mu tiho sledile. Prišlek je vstopil v kabinet. Žaluzije so pustili dvignjene in neznanec jih je vse skupaj preklel. Na drugi strani šipe so snežinke, ki jih je prinesla nepričakovana hladna fronta, ohlajevale nočno pokrajino in jo, kot bi bila grob, delale še tišjo. Niti šumenje reke se ni slišalo. Odločil se je, da raje ne bo spustil žaluzij, da nihče, nikoli in pod nobenim pogojem ne bi izvedel, da je on tisto noč vstopil v tisto stanovanje.&lt;/p&gt;

&lt;p&gt;Z nejevoljnim vzdihom se je prišlek usedel za pisalno mizo, odložil aktovko na tla zraven stola in prižgal računalnik. Opazil je, da je miza brezhibno pospravljena, in vedel je, da mu bo to olajšalo delo. Jurij je vsiljivcu tiho sledil do kabineta in ga še tiše opazoval izza vrat. Modrikasta svetloba zaslona je napolnila prostor in prišlek si je zaželel, da se niti z zapuščene ulice niti z druge strani stanovanja ne bi opazil tisti nežni in hladni sij. Na listku, prilepljenem na rob zaslona, je bilo napisano: “Dobro jutro! Hrana je v omari nad hladilnikom! Hvala za vse!” Lotil se je pregledovanja datotek. Iz žepa vetrovke je vzel škatlico z disketami in začel potrpežljivo presnemavati dokumente. Nekje v bloku je nekdo zakašljal in sklepal je, da gre za sosede iz spodnjega stanovanja, ki so se vračali s kakšnega srečanja utrujeni, zdolgočaseni in naveličani, godrnjajoč med zobmi, da so že prestari za te stvari. Avtomobil, vozeč počasi zaradi snega, je zmotil tišino noči. Zakaj so računalniki tako počasni, kadar se ti mudi? Zakaj so tako hrupni, ko pa pravijo, da so tihi? Takrat je zazvonil telefon in on je takoj ukrepal: ugasnil je računalnik, čeprav je bil sredi dela, in negibno obsedel, kot skala, po nosu pa mu je zdrsnila kapljica potu. Ni si je obrisal, kajti on ni obstajal. Nobenega premikanja na drugem koncu stanovanja.&lt;/p&gt;

&lt;p&gt;“Trenutno nisem dosegljiva. Po pisku pustite sporočilo.”&lt;/p&gt;

&lt;p&gt;“Glej, zjutraj ne bom mogel priti, ker sem dobil novo naročilo nagrobnih kamnov za Tremp, hčerka pa si je nekaj vbila v glavo. Ne skrbi, prišel bom okoli poldneva, še pred kosilom. Živijo. Srečno in poljubček. Prišel te bom obiskat. Ah, ja, in imaš prav. Res se sliši šumenje Pamana.”
Tu, tu, tu. Živijo. Moški glas z naglasom iz tistih hribov, hripav od tobaka in kavice s konjakom, ki je z gotovostjo govoril o jutrišnjem dnevu. Neznanec je nekaj sekund počakal, da bi se odprla kakšna vrata v stanovanju. Nič. Nikogar. Na svojo srečo se je Jurij odločil, da se ne bo izdal, in se je raje še naprej skrival, ne da bi se ganil. Ko se je spomin na zvonjenje telefona porazgubil, ko je znova lahko slišal snežinke, ki so nežno prekrivale vse tam zunaj, si je neznanec dovolil ponovno zadihati in znova je prižgal računalnik.&lt;/p&gt;

&lt;p&gt;Jurij se je odmaknil od vrat v kabinet, ne da bi prav dobro vedel, kaj naj stori, in se je začasno skril v dnevno sobo, prisluškujoč vsakemu šumu, ki je prihajal iz kabineta.&lt;/p&gt;

&lt;p&gt;Vsiljivec se je znova lotil dela. Hitro je napolnil pet disket z dokumenti iz datotek, ki so bile označene z začetnicama O. F., in še z nekaterimi drugimi za vsak primer. Ko je končal, je vse dokumente izbrisal iz računalnika. Prepričal se je, da za njimi ni ostalo nobene sledi. Nato je vstavil novo disketo z virusom, jo vzel spet ven in računalnik ugasnil.&lt;/p&gt;

&lt;p&gt;Prižgal je baterijo in si jo vtaknil v usta, da bi imel proste roke. Brez težav je iz miznega predala vzel tiste tri mape, ki so ga zanimale. Šlo je za papirje, fotografije in mape z zapiski. Vse skupaj je vtaknil v svojo aktovko in zaprl predal. Rdeč kovček na tleh zraven stene. Odprl ga je. Kot bi nekdo odhajal na potovanje. Previdno ga je prebrskal: nič, kar bi ga zanimalo. Zaprl ga je in pustil tam, kjer ga je našel. Preden je odšel, je za vsak primer preiskal še preostale predale. Prazni listi papirja, bloki, šolski zvezki. In škatla. Odprl jo je in še tisti hip mu je stopil pot na čelo. Zazdelo se mu je, da je na drugi strani stanovanja zaslišal vzdih.&lt;/p&gt;

&lt;p&gt;Ko je zapiral vrata stanovanja, je vedel, da za seboj ni pustil nobene sledi svoje navzočnosti, vedel je, da se je zamudil le malce več kot petnajst minut, da je opravil nalogo, in da bo toliko bolje zanj, kolikor dlje ga bo dohitelo jutro.&lt;/p&gt;

&lt;p&gt;Takoj ko je ostal sam, je Jurij odšel v temni kabinet. Zdelo se je, da je vse tako kot vedno, toda on je tukaj notri čutil nekakšno tesnobo. Nekakšen nenavaden občutek, da ni bil kos okoliščinam.&lt;/p&gt;

</content>
 </entry>
 
 <entry>
   <title>Ena izmed zgodb iz zbirke Zgodbe iz Venezuele</title>
   <link href="http://zgodbe.eu/2016/07/05/ena-izmed/"/>
   <updated>2016-07-05T00:00:00+02:00</updated>
   <id>http://zgodbe.eu/2016/07/05/ena-izmed</id>
   <content type="html">&lt;h3 id=&quot;antonio-lpez-ortega-tok-aponwaoja&quot;&gt;Antonio López Ortega: TOK APONWAOJA&lt;/h3&gt;

&lt;p&gt;Rad bi mislil na Nicole. Rad bi se spomnil njenih modrih oči, dveh megličasto modrih prog, v katerih se kopičijo plini in gibajoči se delci. Rad bi mir njenega pogleda postavil nasproti tej vrtoglavici, ki me razžira in paralizira. Vidim Hélène poleg sebe, vidim, kako drgeta od mraza – pod mokro bluzo se vidijo njene prsi – in me stiska za levo roko, kot bi bile njene roke klešče, čutim, kot bi bila podaljšek mojega telesa, mojega razprtega telesa, ki bi rado vase vsrkalo ta zunanji prostor, to bujno pokrajino, ki navidez golta samo sebe. In zagledal sem Nicoline oči, oči moje osemletne hčerke, razvodenele, kot bi jih voda izločila iz sebe. Prikličem si točno določeno čemerno grimaso – njen nos, ki se naguba zaradi smradu –, vendar jo zaman poskušam postaviti proti temu breznu. Kajti v tem trenutku je vse brezno: utrip mojega srca in hiter tok vode, pojoče papige, ki nas preletavajo, in bučanje vode, ki buta ob kamne. Iz njenih majhnih oči izvlečem zelenkasto modrino in jo poskušam kot membrano razvleči čez težko, prsteno vodo, ki niha med temno rjavo in svetlo rdečo. Nekoristen poskus za nekoga, ki lahko le gleda, za nekoga, ki lahko le misli.&lt;/p&gt;

&lt;p&gt;V tem trenutku je Chantilly le še neka daljna točka, rojstni kraj v mojem potnem listu, vas z nekaj ulicami in hišami, ki jih je mogoče prešteti na prste. Svetovljani – tako pravimo – prihajajo poskusit našo slavno smetano. Generacija za generacijo potrpežljivo in vešče stepamo mleko, da bi dobili točno tisto točko, ko smetana kristalizira in se usipne kot rumenkasti kodri. Poletni obiskovalci hodijo po ulicah in poskušajo različne teksture, dokler se, utrujeni od poskušanja in hoje, kot kuščarji ne uležejo na sonce v bližini gradu, opazujejo izvire in njihove veličastne vodne igrice ali pa se sprehodijo po kamnitih terasah, kjer so nekoč topotali konji. Predstavljam si Nicole, kako stepa smetano s svojo babico, in ta podoba me potolaži.&lt;/p&gt;

&lt;p&gt;V te nenavadne kraje sva zašla na Hélènino željo. “Poskusiti nekaj drugačnega,” je smehljaje se govorila s svojimi strogo spetimi lasmi in v izvezenem predpasniku. Celo leto dela, razširitev restavracije, da bi dobili še prostor za kavarno, si je zagotovo zaslužilo premirje, spremembo. Oglas v časopisu, ki je ponujal ekološko turistično ruto, naju je pripeljal iz Pariza v Caracas in od tam naravnost v Gran Sabano. Krhko letalo, ki leti nad neprehodno džunglo in nam razkriva dolge vijoče se reke, se spretno izmika oblakom in pada v zračne luknje, da se mu cel trup trese. Hélène se obesi na okence in kot v ekstazi opazuje rastlinsko preprogo, kot bi iskala košček zemlje, ki ga ne dušijo neskončne zelene lovke. Nenadoma se obrne od okenca in mi smehljajoč se reče: “Videti je kot brokoli; džungla je kot brokoli.”&lt;/p&gt;

&lt;p&gt;V taboru spoznamo vodiča Carlosa in nemški par iz Bavarske. Christian in Inken sta nekoliko pusta in govorita le drug z drugim. Christian, tršat in svetlolas, nenehno fotografira: glavo opice kapučinke, ki skače z veje na vejo, perje rdeče rumene papige v kletki, zadržane nasmeške Indijancev plemena Pemón, ki strežejo s pijačo in pometajo kamenčke. Inken, majhna in nekoliko širokih bokov, se guga v ležalni mreži in bere tričtrač revijo. Težko je dihati viskozen zrak teh krajev in prenašati lepljivo vročino, ki uniči vsako obleko. Hélène si izmisli sprehode v bližini, po njih se zateče pod tuš in noče priznati, da je povsem izsušena. Zvečer izčrpana padeva v posteljo in pojeva vse, kar nama postrežejo v velikih lesenih skodelah.
Liworiwo je prva beseda, ki si jo poskuša Hélène vtisniti v spomin. Izgovarja jo po zlogih, počasi, kot bi ji hotela uiti. “Li-wo-ri-wo,” izgovori in se še isti hip brez razloga zasmeje, kot bi bila beseda vzmet, ki bi v njeni v teh dneh vznemirjeni duši sprožila odmev. Vodič Carlos je napovedal prvo ekskurzijo in omenil rečno pristanišče Liworiwo na bregu reke Aponwao kot izhodiščno točko. “Videli boste slap,” samozavestno napove pri mizi. “To je nepozaben prizor.” Hélène nemirno spi in ponoči me iz spanca navsezgodaj zjutraj zdrami njeno smrčanje. Ob plinski svetilki vidim, da ji po čelu polzi kaplja potu, od zunaj pa brenčanje tisočev žuželk polni moja ušesa.&lt;/p&gt;

&lt;p&gt;Kmečki tovornjaček, ki nas pelje od tabora do Liworiwa, premaguje luže in melje padla drevesa. Carlos vozi s težavo, da nas na zadnjih sedežih meče sem in tja. Nemec Christian stoji kot velikan na robu odkrite kabine in sredi goščave izostruje detajle: iztegajoče se ali cvetoče veje, pa spet kapučinke, ptice, lebdeče na nebu kot igle. Pot nas utrujene in omotične odloži na bregu reke Aponwao. Liworiwo se razkrije pred nami kot blatno pristajališče s tremi razmajanimi kolibami in zanikrnim pomolom, ki se komaj upira vodni sili. Na tej točki se pragozd ustavi, kot bi mu zmanjkalo sape, ponudi premirje, sotesko, kjer se pokažejo suha tla, ki se mešajo z nabrežno vodo ter ustvarjajo rjave luže, motna zrcala, v katerih ni nobenega odseva.&lt;/p&gt;

&lt;p&gt;Pri spuščanju po ovinkasti cesti, kinkajoč v ritmu koles, ki se ali udirajo ali drsijo, zaslišimo šumenje reke. Sprva le ljubkujoč šepet v naših ušesih, kot prihajajoče in odhajajoče šelestenje, zatem bolj enakomerna vibracija, kot tekoče šepetanje, in nazadnje, že skoraj tik ob reki, globoko hrumenje, tisočletno, ki zveni v visokih tonih, ko skale razkoljejo vodo, in v nizkih, kadar reka teče svobodno. To rjovenje, ki se zaradi svoje pravilnosti prelevi v drugo stopnjo tišine, nas je ob prvem pogledu prestrašilo (oziroma ob prvem slišanju). Veličastno vodno telo, ki se vrtinči ob bregovih in hudourniško teče po strugi, premagujoč težnost svoje veličine, stvarem da enoten smisel. Lahko bi se mu reklo zamrznjena tišina, mir, zaplojen s silo viharja, življenje, iztrgano telesu, ki v svojem toku izoblikuje smrt za smrtjo. To je reka Aponwao in čutim, da Hélène to dojema, ne da bi mogla izraziti: z živčnim trzljajem mi rahlo stisne levo roko, kot bi jo že sam pogled na reko potegnil vanjo in jo raztrgal ob ostrih skalah.&lt;/p&gt;

&lt;p&gt;Videti smo kot kakšni preživelci, brodolomci (ali izgnanci). Smo izžeta potna telesa, ki izgubljajo spomin na svoje navade in se odzivajo zgolj na impulze iz okolja. Vodič Carlos pomigne nekemu Indijancu Pemón in ta ne ravno z lahkoto približa curiaro k pristajališču. Štiridesetkonjski motor prede in pljuva vodo, ki se razliva po gladini ter skali na reki lebdeče zrcalo. Nemka Inken stopi po škripajočih in polomljenih deskah pomola in se s pomočjo svojega velikanskega Christiana vkrca na curiaro, midva s Hélène pa se namestiva na drugi strani za ravnotežje. Do zdaj smo si izmenjali le prijazne kretnje. Midva sva neki večer pripovedovala o Chantillyju (ki ga onadva ne poznata) in onadva o Münchnu (ki ga poznava) v skrivni kodi, v kateri so se francoske besede mešale z nemškimi. Čakamo, da se vkrca tudi Carlos, ko iz ene od koč na bregu stopi moški v duhovniški obleki in za njim ženska z dojenčkom v rokah ter petimi malčki okoli sebe. Opazujem jih, kako se nekaj minut pogovarjajo, nato pa stopijo po pomolu. Carlos nas predstavi župniku iz Tumerema, Ricardu Benedettiju, in učiteljici Cruz Basanta z njunimi šestimi otroki. Takoj razumemo, da se bodo tudi oni vkrcali v čoln in z nami potovali do slapa Aponwao. Christianu je nelagodno, saj to vzame za vsiljivost, ter Carlosu reče nekaj nerazumljivega, kar hrup motorja raznese v zraku.&lt;/p&gt;

&lt;p&gt;&lt;em&gt;Curiara&lt;/em&gt;* začne svojo počasno plovbo, kot bi sila vode zadostovala za premikanje. Pristanišče Liworiwo je le še blatna pika na obzorju, ko Christian stopi proti krmi in se dvigne kot čuvaj ter začne fotografirati iz vode moleče skale ter bujno poraščene bregove. Otroci tkejo zadržano mrmranje, vendar se ne odlepijo od svojih klopic, kot bi jih zadrževal pradaven strah in jim govoril, da je edina svoboda na poti svoboda pogleda. Stopajoč med klopcami in spet na svojem mestu, Christian milostno posname fotografijo skupinice, ki v njegovih predstavah ustreza podobi domačinov. Ko bo v Münchnu fotografija razvita, bo pokazala pet mestiških obrazkov, osoren učiteljičin obraz, dojenčka, zavitega v cunje, in resnobnega duhovnika s potnim čelom, ki ga nenehno briše z belim robcem. Inken bo jokala ob njej in jo postavila na rob kamina poleg svojih germanskih starih staršev in svojih bodočih potomcev.&lt;/p&gt;

&lt;p&gt;V spodnjem delu reke curiara v vedno hitrejšem toku in vedno močnejšem hrupu, ki ga kalne vode krepijo, kot bi šlo za stalen odmev, oklevajoče napreduje. Vsake toliko pemónski čolnar za nekaj trenutkov prestavi motor v vzvratno, da bi zdržal pritisk toka in nas zadržal na isti točki. Ta navidezna stoječnost nas prevzame in Christiana spodbudi k novemu fotografiranju. Zgolj šestdeset metrov od slapu, kjer vrv, viseča od enega do drugega brega označuje obenem začetek navidezne varne cone in konec poti, Christian zajame v objektiv oblake hlapov, ki se dvigajo na koncu reke in dajejo slutiti vrtoglav padec. Globok, navpičen, oglušujoč hrup si podredi kolektivno zavest in nas paralizira kot žrtve neke višje volje. Otroci se skrčijo v dve gube ter se z rokami močnejo zgrabijo za klopce, čuteč, kako jim rosa čisti kožne pore. Izgubljena ročica Karine, osemletne hčerke učiteljice Basanta, z nezavedno močjo stisne mojo in meni se zazdi, da vidim (ali čutim) Nicolino ročico, oddaljeno, vendar nenavadno bližnjo.&lt;/p&gt;

&lt;p&gt;Poslednji šoferjev manever nas pripelje na levi breg. Pri razgledališču se vsi izkrcamo, željni, da bi si vtisnili podobo divjega slapa, morda najbolj bližnjo. Voda se raztopi v povsod pričujoč oblak, kot bi se nebo spustilo na zemljo in bi grmenje neviht zazvenelo istočasno. Tišina, ki jo vsili slap, prekosi našo in nas kot kole zabije v breg. Težko je verjeti, da se moramo prav zdaj, prevzeti kot novorojenčki, ki prvikrat odprejo oči in odkrijejo nebesa, znova vkrcati na curiaro in se vrniti. Težko je verjeti, da šofer le s težavo zažene brneči motor, da se po tridesetih sekundah, ko že dosežemo srednji rečni tok, stroj zaduši v kašljajočih izdihih. Pemónec hitro ovije vrv okoli motorja in znova potegne. Utrujeni motor odgovori z mehurčki in drgetom, kot bi ga tresla mrzlica. Plovilo drsi proti slapu, sprva neopazno in zatem vedno hitreje, ko Pemóncu uspe oživiti motor in mu iztrgati še en dih življenja. Ne mine novih trideset sekund, ko motor ponovno ugasne, Pemónec pa ponovi poteg z vžigalno vrvjo, kot bi bičal zrak.&lt;/p&gt;

&lt;p&gt;Težko je reči, kje smo bili, ko se je vse to dogajalo. Kajti bili smo v čolnu, brez dvoma, toda istočasno smo verigo dogodkov opazovali, kot bi ne bili v njem, kot bi ostali na bregu nad slapom in bi bili tisti, ki so se vkrcali, neki drugi, morda naša očarana telesa, osvobojena duše, lebdeče v meglicah slapa. Nismo bili sposobni odreagirati, naše gibanje je bilo gibanje Indijanca Pemón. Niti vodič Carlos ni sposoben izreči besede niti župnik izdaviti stavka, prošnje. Curiaro odnese do varovalne vrvi in točno, ko polzimo pod njo, Pemóncu uspe z obupanim potegom oživiti brenčanje ter zapluti po toku navzgor. Tih vzdih se izvije iz src, premirje skopih tridesetih na novo pridobljenih metrov, ki ponikne z zadnjim epileptičnim sunkom motorja.&lt;/p&gt;

&lt;p&gt;Ko znova dosežemo varovalno vrv, komaj šestdeset metrov nad slapom, vodič Carlos zakriči, da moramo zapustiti curiaro. Ne pove, kako, niti kam, vendar trdi, da je treba splavati do brega. Christian odreagira prvi: usloči se kot titan in se vrže v vodo ter potegne Inken za sabo. Z velikim naporom mahata z rokami, vendar ju tok, dobrotnejši do teles kot do curiare, pusti za seboj. Carlos nato prosi župnika, naj skoči, naj si reši življenje, vendar je Benedetti že sklenil roke v prošnji, da bi se predal Najvišjemu. “Ne plavajo,” zajeclja. “Otroci ne plavajo. Skočite vi, moje odrešenje je z njimi.” Cruz Basanta stisne živo vrečo, ki diha med cunjami, in otroci jo obkrožijo kot človeška vrv. Takrat me vodič Carlos posvari, naj skočim, in jaz stisnem Hélènino dlan, ne vem, kaj naj storim. Manjka še štirideset metrov do prostega pada, Carlos skoči, odrine se s krme in kot obseden plava proti levemu bregu.&lt;/p&gt;

&lt;p&gt;Hotel sem objeti Karino in jo vzeti s seboj. Hotel sem jo prijeti za roko in skočiti skupaj s Hélène, da bi ji rešil življenje. Pogledam učiteljico Cruz (še vedno jo gledam), kot bi iskal njeno dovoljenje, kot bi pričakoval odobritev. Toda oče mi da vedeti, da je brezupno, da s tem negibnim telesom ne bom mogel premagati besa toka trideset metrov pred slapom. Izpustim Karinino ročico, jo pritisnem ob klopco in jo zapustim kot plavajoče deblo. Voda, ki me sprejme ob skoku, je mrzla, deroča, spodnji tok mi odnaša noge hitreje kot tisti na gladini. Poskušam plavati ob Hélène, besno brcam in maham, dokler z velikim naporom ne dosežem levega brega le deset metrov od slapa.&lt;/p&gt;

&lt;p&gt;Zadnja slika, ki jo zadržim, je gibljiva: kaže mi temni madež duhovniške sutane poleg drugega živopisnega, ki skriva meso in obleke, kaže mi curiaro, potapljajočo se v megličasto vodo in stoječega Pemónca, ki vztrajno vleče vžigalno vrv. V Chantillyju ne vem več, kateri resnični breg sem dosegel, niti tega, kakšno odrešitev. Le to vem, da Aponwaojev tok teče po mojih žilah namesto krvi. Leta in leta pozneje objemam Hélène v zimskih nočeh in na poti v šolo trdno držim mrzlo Nicolino ročico, kot bi šlo za potopljeno Karinino ročico.&lt;/p&gt;

&lt;p&gt;*&lt;em&gt;Curiara – lesen kanu.&lt;/em&gt;&lt;/p&gt;
</content>
 </entry>
 
 <entry>
   <title>Bivanje na meji</title>
   <link href="http://zgodbe.eu/2016/07/05/bivanje-na-meji/"/>
   <updated>2016-07-05T00:00:00+02:00</updated>
   <id>http://zgodbe.eu/2016/07/05/bivanje-na-meji</id>
   <content type="html">&lt;h3 id=&quot;potopis-s-potovanja-po-filozofiji-meje-eugenia-trasa&quot;&gt;Potopis s potovanja po filozofiji meje Eugenia Tríasa&lt;/h3&gt;

&lt;p&gt;Beseda meja in druge tvorjenke iz mejiti: mejni, mejnost, mejnik, mejak, mejaš itd. sestavljajo obsežno besedno družino in so precej pogoste v našem besednjaku. Če pogledamo v SSKJ, vidimo, da geslo MEJA obsega kar 47 vrstic in geslo mejni 18 vrstic ter da besedi uporabljamo v različnih pomenih in jezikovnih zvrsteh. Vrtički, njive, travniki in gozdovi so ločeni z mejami, med hišami zasadimo živo mejo, meje ločujejo države. Termin meja se pojavlja v strokovnem jeziku, v fiziki poznamo mejo elastičnosti, v geografiji datumsko mejo, v gozdarstvu drevesno mejo, iz zgodovine nam je znana besedna zveza borci za severno mejo, politiki neuspešno lovijo mejo na morju sredi Piranskega zaliva, v literaturi razmejujemo zvrsti in postavljamo meje jezika, v športu se ženemo preko meja naših zmogljivosti.&lt;/p&gt;

&lt;p&gt;Meja se pojavlja tudi v filozofiji. Meja med zavednim in nezavednim, med bitjo in nebitjo, med razumom in umom, med materijo in duhom. Meja kot ločnica, kot razmejitvena črta, ki deli na dva pola. Kaj pa je MEJA SAMA PO SEBI? Meja kot problem, kot tema? To je vprašanje, ki si ga zastavi španski filozof Eugenio Trías. Meja je osrednji koncept, okoli katerega zgradi svojo filozofijo – filozofijo oziroma ontologijo meje, v kateri vlada mejni razum.&lt;/p&gt;

&lt;p&gt;V uvodnih besedah Mejnega razuma, ki je pred kratkim izšel v slovenskem prevodu pri Študentski založbi, Trías pojasni svoj namen.
Dandanes se je filozofija znašla v težavnem položaju. Dejstvo je, da so zadnji poskusi sistematizacije teorij komunikativnega razuma razsvetljensko tradicijo popolnoma izčrpali. Niti s hermenevtičnimi protezami se ne more obdržati na nogah program, ki se tepe s svetom konec stoletja in konec tisočletja. Ta izčrpanost pa ne sme biti ovira, da ne bi sprevideli nezadostnosti postmodernih filozofskih razprav, ki črpajo iz razpada razsvetljenskega razuma. Med Scilo razsvetljenskega razuma v času razprodaj in Karibdo postmodernizma, omejenega na vlogo zabavljača, je filozofija povsem izgubila smer in orientacijo. Tako je videti.&lt;/p&gt;

&lt;p&gt;Sprejemanje papeških enciklik in okrožnic nas ne bo ubranilo pred zablodelimi nihilizmi naše filozofske refleksije s konca stoletja in tudi tisočletja; in vendar ni potrebno, da se odrečemo občutku, da smo potomci razsvetljenskega razuma, zgolj zato, ker nismo dovolj lahkoverni, da bi se prepustili kolesom nemške filozofije, ki nam ponuja nek komunikativni razum in podobne zadeve. Ugled razsvetljenskega razuma je v njegovi sposobnosti, da se s svojimi sencami bori sam. In v tem, da vzpostavi dialog z vsem tistim, kar ga resnično izzove oziroma ga postavi na preizkušnjo. Od svojih prvih knjig dalje si prizadevam prehoditi začarani krog razsvetljenskega razuma, v katerega ga zapirajo njegovi lastni demoni. Prav zato svoje filozofsko poslanstvo označujem na podobno ironičen način, kot sem v enem izmed svojih prejšnjih del označil umetniško delo Goye in Beethovna – umetnika sem namreč opredelil za »razsvetljenska eksorcista«.&lt;/p&gt;

&lt;p&gt;Pomembno je, da razum (na novo opredeljen kot mejni razum) podvržemo kritiki; ter s tem sprejmemo kritično paradigmo razsvetljenskega razuma. Prav tako pa je pri tem prizadevanju pomembno, da odpremo razum tudi za tista področja, ki se lahko v primeru, da jim odrečemo primerno filozofsko obdelavo, kar je obsojanja vredna malomarnost, sprevržejo v obscenost, ki potepta vse naše prizadevanje po postavitvi kultiviranega in razsvetljenega razuma.&lt;/p&gt;

&lt;p&gt;Nujno potrebno je, da razsvetljenski razum postavimo in oblikujemo na novo, in s tem se ukvarjam že več kot trideset let. Vendar pa moramo to storiti tako, da vzpostavimo dialog med razsvetljenskim razumom in njegovimi sencami, ki mu odrekajo resničnost. Ko se filozofski razum na hermenevtičen način odpre tem sencam ali ko jih poimenujemo in določimo njihov značaj (brezumje, magično mišljenje, svet strasti, estetika groze, religiozno mišljenje), se filozofski razum popolnoma predrugači oziroma modificira v svoji lastni naravi. Na ta način se odpre pot nekemu novemu modelu razuma, ki ga v pričujoči knjigi imenujem mejni razum. V konceptu mejnega razuma najde filozofija možno rešitev iz razsvetljenske tradicije in od koncepta razuma, kakršnega poznamo danes. Koncept mejnega razuma je koncept, ki ustreza filozofiji, s katero se ukvarjam že dolga leta in jo nazivam »filozofija meje«.&lt;/p&gt;

&lt;p&gt;Filozofija meje je zgrajena v obliki ontološkega trikotnika, ki se zaključuje v treh vrhovih, točkah: v prvi se ponovno opredeli to, kar že od Parmenida in Aristotela imenujemo bit kot bit meje; v drugi se opredeli lógos oziroma »razum«, ki tej biti meje odgovarja in ki je ta »mejni razum«; v tretji pa se v »simbolnih oblikah« nahaja način, kako obvladati ali raziskati suplement (misterija), ki ga obstoj meje nujno predpostavlja. Te simbolne oblike omogočajo konfiguracijo sveta v umetniških oblikah; prav tako pa omogočajo razkritje delcev misterija preko religioznih formulacij (to je, v vsem njihovem bogatem ceremonialu in v množici njihovih pripovedk ter mitologij).&lt;/p&gt;

&lt;p&gt;V nasprotju s postmodernim razkrojem razuma, tako tipičnega za osemdeseta leta 20. stoletja, ki jih karakterizira kult »pensiero débole« oziroma kult »dekonstruktivistične« kritike zahodnega »lógosa«; nasprotno od sistemizirajočih rekonstrukcij Razsvetljenega razuma v pristni (nemški) verziji Komunikativnega razuma se ta Mejni razum bolje odzove na izzive in preizkušnje, ki jih filozofskemu razumu prinaša menjava stoletja in tisočletja: prosi in zahteva dialog filozofije, dojete v njeni skrajni radikalnosti kot ontologija meje (in simbolnih oblik), z religijo, kar je bila večna pomanjkljivost razsvetljenskega mišljenja; skratka, filozofija mejnega razuma se zaveda zelo specifične potrebe časa na prehodu tisočletja: potrebe po »mišljenju religije«. Obenem pa zahteva tudi dialog z umetnostjo in estetiko, kot je bilo nakazano že v mojih prejšnjih knjigah, navdihnjenih z mejnostjo (posebno v Logiki meje).&lt;/p&gt;

&lt;p&gt;V nasprotju s postmodernimi razmišljanji, za katera se zdi, da se lotevajo področja religije na lahkomiseln (in izpoveden) način, se filozofija meje odpre dialogu z religijo zaradi nuje svoje lastne filozofske orientacije; zato je v dialogu z umetnostjo v mnogih njenih manifestacijah (od filma, slikarstva, arhitekture in kiparstva do glasbe). Značilnost te filozofije je, da se »mejni razum« podaljša v nek »simbolni« dodatek, ki mu omogoča dvojni pristop: k (simbolnim) figuram, ki na umetniški način omogočajo oblikovanje različnih aspektov našega sveta; ali k (prav tako simbolnim) razodetjem, ki omogočijo s pomočjo religioznih (ritualnih, mitoloških, ceremonialnih) oblik ekspozicijo, sicer vedno le na fragmentaren in dvoumen način, tega (svetega) misterija, ki nas obkroža.
Mejni razum se radikalno razlikuje od idealističnega razuma (kot je hegeljanski), ki ne dopušča predpostavke nekega predhodnega podatka (eksistence), postavljenega v svoje temelje; prav tako pa ni vzporedljiv s konceptom razuma »realističnih« tradicij. Točneje je, če rečemo, da filozofija meje oživlja nek vmesni prostor med Idealnim in Realnim, v katerem se nastani prav bit meje, ki s tem pravzaprav determinira mejni koncept razuma. Razuma, o katerem se v kontekstu te knjige razmišlja glede na premise, ki ustrezajo temu stoletju (kot razum, ki se dokazuje skozi rabo jezika, pisave, risbe).&lt;/p&gt;

&lt;p&gt;Ta razum pa ima na razpolago en sam način, da seže po tistem, kar se nahaja onkraj meje: oblikovanje simbolov. Simbolov, s katerimi je mogoče s pomočjo umetniških figur oblikovati dogodke ali oblike našega sveta; ali simbolov, ki s pomočjo zapletenosti religioznega kulta omogočajo razkritje fragmentov, nanašajočih se na misterij svetega.&lt;sup&gt;1&lt;/sup&gt;
Meja razdeli realnost v tri “okvire” (po Tríasovi terminologiji): prvi je okvir pojavnosti, ki ustreza temu, kar obstaja, temu, kar se pojavlja, se pravi eksistenci; sledi okvir tega, kar ostaja “onkraj meje” tistega, kar se ne pojavlja, in ga imenuje hermetični okvir, ta je nedosegljiv spoznanju razuma; in tretji okvir, to je mejni okvir, ki preostala dva povezuje oziroma med njima vzpostavlja nek odnos. Prehajanje po teh okvirih pa je mogoče s pomočjo kategorialne tabele sedmih kategorij. V okviru pojavnosti si sledijo štiri kategorije: prva je matrica, druga  eksistenca, tretja limes in četrta logos. Mejni razum in simbol, peta in šesta kategorija, imata svoje mesto v hermetičnem okviru. Ločevalno in združevalno mejno območje, ki ga predstavlja mejni okvir, pa v sebi nosi sedmo kategorijo, to je bit meje.&lt;/p&gt;

&lt;p&gt;Kako in zakaj je meja postala osrednji koncept njegove filozofije, odgovarja avtor Mejnega razuma, Eugenio Trías.
Na samem začetku Mejnega razuma izpostavite, da je za vsako resnično filozofijo prvi in morda največji problem, s katerim se spopade, problem izhodišča, začetka. Platon pravi, da je izvor filozofije začudenje. Kaj je v vas vzbudilo začudenje, kje ste črpali navdih za vašo teorijo spoznanja?&lt;/p&gt;

&lt;p&gt;Pojmu meja sem se približal s pomočjo dediščine moderne filozofije, ki se je od Kanta do Hegla ter od Hegla do Wittgensteina ali Derridaja in Foucaulta vedno znova srečevala s tem pojmom. Vendar pa je bila pri teh avtorjih ideja meje dojemana na dva načina, ki sta se mi zdela nezadovoljiva. Vedno se je poudarjalo omejujoči in negativni pomen meje, pripisovalo se mu je zgolj logičen ali epistemološki, oziroma logično-lingvistični značaj; v nobenem primeru pa se pojma meje ni dojemalo na ravni ontološkega koncepta. Kljub temu sem skušal slediti tej zapuščini, obenem pa sem se z natančno arheološko raziskavo pojma meja skušal dokopati do virov navdiha v antični filozofiji, ne da bi zanemaril pojmovne izkopanine iz časa pred filozofijo, ki mi jih je uspelo najti, da bi zaobjel to idejo, v kateri sem zaslutil veliko moč.
In tako sem odkril mejo v njenem otvoritvenem, začetnem dejanju, v ritualu ustanavljanja mest (ta sem pred kratkim opisal v svojem delu Mesto na mestu). Prav tako pa sem navdih in spodbudo našel v religioznih spisih in drugih modrostih, kjer se je meja vedno pojavljala kot nekaj določujočega, kot sem zapisal v svoji knjigi Doba duha.&lt;/p&gt;

&lt;p&gt;V Mejah sveta (1986), ki pravzaprav pomenijo začetek  filozofije meje, v Dobi duha (1994) in v Mejnem razumu (1999) sem razglabljal tudi o naši naravi. Kant je zelo dobro poudaril, da se vsaka prava filozofija prej ali slej ustavi pri vprašanju človeške narave in se trudi podati kar najbolj ustrezno definicijo tega, kar smo. Če sledimo tej temeljni ideji, nas ontološko pojmovanje meje, ki sem ga v vseh teh letih razvil na različnih področjih mišljenja (v etiki, estetiki in filozofiji religije), pripelje do definicije tega, kar smo, in sicer nas pripelje do spoznanja, da smo naselniki meje, mejaši.&lt;/p&gt;

&lt;p&gt;Navdih sem črpal predvsem pri latinskem pojmovanju termina limes, oziroma v ideji mejaša kot nekoga, sledeč latinski etimologiji besede, ki se preživlja s sadovi, pridelanimi na tem limesu.&lt;/p&gt;

&lt;p&gt;Se pravi, treba je ločevati med mejo kot zgolj ločnico med tem in onim in med limesom. Kaj torej v vašem slovarju pomeni LIMES?
Navadno razmišljamo o “mejah”, ki nas omejujejo, oziroma ki nas kot ovire spodbujajo in izzivajo, da jih skušamo preseči, jih premagati; ta pojem se običajno uporablja v tem pomenu, tako v navadnem občevanju kot v filozofiji, in to od Fichteja do Shellinga in Batalleja ter od Hegla do Lacana.&lt;/p&gt;

&lt;p&gt;Nekaj čisto drugega pa je dojemati mejo kot limes: kot območje, ki ga je moč naseliti, v katerem je mogoče bivati in sobivati, se pravi, kot neko območje s pozitivnim predznakom. Še prav posebno pa ni čisto nič običajno, da bi temu pojmu dodelili ontološki pomen (in ne zgolj pomen, ki se nanaša na “mejo” zmogljivosti našega dojemanja in izražanja, kot naprimer pri Kantu ali Wittgensteinu), kar se dogodi v filozofiji meje.&lt;/p&gt;

&lt;p&gt;Kakšna je torej razlika med mejo in limesom?
V običajnem izražanju meja vedno pomeni nekaj, kar nas omejuje oziroma ima omejujoč značaj. Obenem pa meja pomeni tudi nekaj, kar nas na določen način spodbuja v naši sposobnosti preseganja, oziroma nekaj, kar postavlja na preizkušnjo naše sposobnosti in zmogljivosti; se pravi nekaj, kar začrta obzorje (pomen, znotraj katerega se nahaja pojem hóros, grška beseda za mejo), in nekaj, kar postavlja mejo, do koder sega naša svoboda, oziroma svobodna uporaba naše sposobnosti izbiranja.&lt;/p&gt;

&lt;p&gt;Ti omejujoči pomeni termina meja morajo biti vsekakor upoštevani v konceptualni razpravi o meji, vendar pa niso zadostni. Meja ima namreč tudi afirmativni značaj. In ta je tisti, ki ga razvijam v svoji filozofiji. Meja kot območje, ki je lahko naseljeno. Pri Rimljanih je bil limes teritorij, ki ga je bilo mogoče naseliti in kultivirati. Brez dvoma je bil to teritorij s premakljivimi mejami, negotov in spolzek, odvisen od sosednjih dveh ozemelj: tistega, ki je predstavljal “pravi svet”, se pravi svet, ki je tvoril del Imperija, in zunanji, tuj svet, nahajajoč se onkraj limesa, v katerem so se gibali in živeli tisti, ki so jih znotraj meja Imperija imenovali barbari.&lt;/p&gt;

&lt;p&gt;Naj bo njegovo ozemlje še tako negotovo in premakljivo, pa limes zaseda določen kos sveta. Predvsem pa ima svojega možnega naselnika, nekoga, ki se preživlja s sadovi, zraslimi na njegovih tleh. Limes je torej mogoče obdelovati in kultivirati. O limesu torej ne gre razmišljati zgolj kot o neki tanki razmejitveni črti, temveč je treba upoštevati njegovo kompleksnejšo naravo.&lt;/p&gt;

&lt;p&gt;Prav iz te ideje o limesu pa je mogoče izpeljati definicijo naše narave: mi smo meja sveta.
Že Wittgenstein je v svojem delu Tractatus, ki prav tako črpa iz ideje meje, na skrivnosten način rekel, da je subjekt “meja sveta”. Le da ne Wittgenstein, ne Kant in prav tako ne Heidegger niso dojeli, da bi ta limes, ki določa našo naravo, lahko bil naseljen.&lt;/p&gt;

&lt;p&gt;Pa vendar je ta limes nemogoče doseči, zaman ga poskušamo prestopiti, prav zato pa nas spodbuja in nas prisili k neki odločenosti. Torej je tisto, kar nas na virtualen način določa, tudi obzorje našega obnašanja, našega éthosa. In tako filozofija meje postane tudi etika.
Eugenio Trías nam je v teh odgovorih predstavil temeljni koncept svoje filozofije: koncept meje oziroma limesa. Svojo teorijo spoznanja pa v strnjeni obliki izpelje v delu Mejni razum. Tam se pojavijo vsa velika filozofska vprašanja: Kaj je bit?, Kaj je realnost?, Kaj je resnica?, Kaj je razum?, Kaj je spoznanje?, Kaj je čas?, Kaj je zgodovina?, 
Kaj je človek?, Kaj je svoboda?.&lt;/p&gt;

&lt;p&gt;Platon pravi, da je izvor filozofije Thaumas: občudovanje in začudenje. Preden filozofija postane sofisticiran produkt razuma oziroma mislečega uma, je emocija. Občudovanje in začudenje sta značilni in razširjeni emociji. Njun jezikovni znak je klicaj. Le da se to začudenje in občudovanje v filozofiji ne fokusirata na ta ali oni fenomen ali predmet. V bistvu je na nek način bolj negativna emocija brez predmeta. Oziroma brez predmeta, na katerega bi lahko pokazali s prstom.&lt;/p&gt;

&lt;p&gt;Filozofije ne vzbudi ta ali oni »začudenja vredni« dogodek. To ni nek konkreten in določen mirandum ali miraculum: nekaj, kar štrli ven zaradi svojega edinstvenega in izjemnega značaja. Ne nanaša se na to ali ono. Filozofija se hrani z začudenjem in občudovanjem druge vrste; neke zelo nenavadne vrste.&lt;/p&gt;

&lt;p&gt;Začudenje in občudovanje, s katerima se hrani filozofija, je začudenje in občudovanje tega, da se eksistira oziroma da obstaja eksistenca. To je začudenje in občudovanje dejstva biti oziroma eksistiranja. Neke biti in eksistiranja, ki se  registrira kot neizpodbitni empirični podatek, ki ga ni mogoče lokalizirati in specificirati tukaj ali tam, v meni ali zunaj mene, v tem ali onem bitju, temveč na splošno oziroma v svoji najbolj čisti univerzalnosti. To je začudenje nad tem oziroma občudovanje tega, da se je v biti.&lt;/p&gt;

&lt;p&gt;Tisto osupljivo, začudenja vredno je torej eksistiranje. Osupljivo pa je zaradi tega, ker ta empirični dokaz, da se eksistira spontano in neizbežno, vzbuja začudenje. Začudenje, ki klicaj v hipu spremeni v vprašaj. Začudenje brez kakršnegakoli prehoda ta klicaj spremeni v vprašanje. In kot posledica te začudenosti, ki jo samo začudenje sproži, se kot po antonomasiji odpre filozofsko vprašanje, to je vprašanje po razlogu tega eksistiranja.&lt;/p&gt;

&lt;p&gt;Kajti mogoče bi bilo tudi, »da se ne bi eksistiralo«. Oziroma da ne bi bilo biti. Oziroma da se ne bi nahajalo v biti. To vprašanje pa se ne nanaša na neko določeno bivajoče, na mene ali na mojega bližnjega, na nek jaz ali na nek drugi, na subjekt ali na objekt. Nanaša se na nekaj predhodnega vsem tem razlikovanjem, kajti dotika se vseh bivajočnosti, ki so vključene v te primarne razvrstitve.&lt;/p&gt;

&lt;p&gt;Se nahaja v biti. To nahajanje pa ni nekaj stabilnega. Je od vedno ogroženo nahajanje. Začudenje se pojavi spontano kot emocija oziroma kot čustveni odziv začudenosti nad nekim vedno mimobežnim nahajanjem; oziroma nahajanjem, ki mu vedno grozi, da se bo prenehalo. Da bo prenehalo biti ali eksistirati. Oziroma v bolj radikalnem pomenu je to začudenje nad to vedno prisotno možnostjo, da se bo prenehalo nahajati in se bo posledično zapustilo biti in eksistiranje. Oziroma da bo ta bit, v kateri se je, postala svoje nasprotje: nebit, nič.&lt;/p&gt;

&lt;p&gt;To, kar vzbuja začudenje in posledično osuplost, pa ni v tolikšni meri grozeči okvir niča. To, kar vzbuja začudenje, je nezmotno dejstvo, da se kljub temu okviru niča, morda pa prav zaradi njega, pojavi ta primarna in neizbrisna izkušnja, da se je, se pravi, da se nahaja v biti.
To začudenje zato sproži spontano vprašanje: »Zakaj se je v biti in ne ravno nasprotno v nebiti, v niču?« To vprašanje neizpodbitno dokazuje, da se povsem jasno predpostavlja, da se to, da se je v biti, sprejema kot neizpodbitno empirično dejstvo. Ta »biti v biti« je to, kar vzbuja začudenje in osuplost. To začudenje pa na svoj način sproža to vprašanje.&lt;/p&gt;

&lt;p&gt;V tem vprašanju pa se nahajata dve ugotovitvi oziroma dve vnaprejšnji dojetji: to, da se eksistira oziroma se je v biti; in to, da to empirično dejstvo, ki se imponira kot izhodiščna danost oziroma kot otvoritvena danost začetka vsakršne filozofske refleksije, nima nekega določenega temelja, ki bi ga pojasnjeval; kot posledica tega pa tudi, da je naravno vprašati po temelju, ki v primeru, da se ne pojavi, pusti dejstvo eksistiranja golo v zraku; posledica tega pa je, da se vpraša po razlogu, zakaj se pojavi ravno to dejstvo in ne njegovo nasprotje (nebit, nič).&lt;/p&gt;

&lt;p&gt;V tem vprašanju se torej nahaja eksistencialni segment, ki je temeljno določen kot neizpodbitni faktum. Ta segment pa prehaja križajoča črta, na njenih koncih pa se lesketata, kot nasprotujoči si obliki, bit in nič. Predpostavljajoč, da se bit nahaja točno na križišču, preseku z eksistencialnim segmentom, nič pa se lesketa na obzorju kot bežeči utrinek.&lt;/p&gt;

&lt;p&gt;Eksistenca zaobjame bit kot nekaj neizogibnega. V njej sami se kaže in dokazuje, da se je v biti. To nahajanje pa je pod pritiskom nekega niča, ki se prikazuje na zahodu. Se je v biti pod grožnjo obdajanja in pod pritiskom tega niča.&lt;/p&gt;

&lt;p&gt;To vprašanje po temelju, ki odgovori na vprašanje (»Zakaj eksistenca in ne raje nič?«), predstavlja kot edini pojav/ nastop, ki se lahko pojavi kot možni odgovor, neko omejujočo mejo, v katero se to vprašanje zaleti. Ali kot bi se izrazil Wittgenstein, nek zid, v katerega se z glavo zaletava tisti, ki si prizadeva raziskati ali prestopiti »meje sveta«.&lt;/p&gt;

&lt;p&gt;Potemtakem je edino, kar se pokaže kot odgovor na »zakaj«, nanašajoč se na empirično dejstvo eksistiranja, prav ta meja. Ta meja je v prvi vrsti in predvsem tista, ki določa in označi eksistiranje kot neizpodbitno empirično dejstvo, da se je v biti; določi to bit glede na to, kar se nahaja onkraj meje, ki pa kljub temu vpliva izza črte obzorja: to je nebit, nič.&lt;/p&gt;

&lt;p&gt;Ta nič je treba postulirati kot tisto, na kar se nanaša. Brez tega nanašanja na nič na splošno ne bi obstajala nedvoumna izkušnja, da se je v biti. Prav tako ne bi bilo vnaprejšnjega dojetja tega empiričnega dejstva, ki se pojavlja kot otvoritvena danost začetka vsakršne želje po vedenju ali filozofije. Prav tako ne bi bilo možnosti izbruha spoznanja. In prav tako ne nespečnega prebujenja uma, ki je pravzaprav tisto, kar se pojavi in dvigne v eksistenco, vedno kadar se na obzorju zasluti ta nič; ali pa onkraj obzorja.&lt;/p&gt;

&lt;p&gt;Zaradi tega navezovanja na nič se v biti in eksistenci pojavi inteligenca-um. Z njim pa bitje, ki si jo nadene in jo materializira. To bitje polarizira oziroma magnetizira meja, ki začrta nek limes med bitjo, ki jo uteleša, in ničem, ki ga obkroža; oziroma med tem ničem, ki ga ogroža, in eksistenco, ki jo zasluti v njem in v njegovem posvetnem okolju. To bitje, ki ga polarizira limes, moramo imenovati prebivalec meje, mejaš. Takšna je naša človeška umska narava, ki kljub vsemu razsvetljuje ta um, izhajajoč iz podatka, ki ga registriramo na čustven ali strasten način v tem začudenju, ki ga v njem vzbudi golo dejstvo eksistiranja.&lt;/p&gt;

&lt;p&gt;Ta inteligenca-um, na katerega vplivajo emocije in strast, se materializira v obliki jezikovnih rab in rabe pisave. Pravzaprav sta jezik in pisava možna zgolj zaradi te osupljive situacije, da se je neko bitje, postavljeno v bit, v samo stanje eksistirajočega, kljub grožnji niča, ki pred seboj postavlja kot pol eksistiranja mejo, ki se pojavlja na samem robu obzorja.&lt;/p&gt;

&lt;p&gt;Že sama vprašalna oblika, v kateri se naravno zapiše začudenje ali osuplost, dokazuje ta pojav jezikovnega. Vsaka črta uma po tleh, po zemlji ni nič drugega kot zapis tega mejnika, mejnega kamna, ki predstavlja limes, s pomočjo katerega se skuša pridobiti za smisel tisto, kar na določen način obstaja pod okvirom in grožnjo svojega nasprotja, radikalnega brezsmisla.&lt;/p&gt;

&lt;p&gt;Prav zato se to spontano filozofsko vprašanje, ki je v bistvu ontološko vprašanje, podvoji v drugem vprašanju, ki na nek način dopolni in razvije prvo: »Zakaj razum in ne raje nerazum?« Oziroma: »Zakaj smisel in ne raje nesmisel?« Ali pa tudi: »Zakaj se eksistira v ‘že interpretiranem’ svetu, prekipevajočem od pomena, popredalčkanega v jezikovne rabe in pisavo, in ne raje v tem, kar obkroža in grozi temu ‘že interpretiranemu’ svetu (R. M. Rilke), v absurdu, v nonsensu, v radikalnem nesmislu?« In nazadnje na dramatičen in radikalen način: »Zakaj razum in ne raje norost?«&lt;/p&gt;

&lt;p&gt;Prvo vprašanje naj bi se nanašalo na spekter niča; drugo, nič manj vznemirjajoče, na nesmisel in norost. Med dvojno grožnjo niča in norosti kroži eksistenca na rezilu meje, ki ločuje razum od nerazuma, brezumja; bit, ki eksistira, od niča. Filozofsko spoznanje torej najde svojo najljubšo temo: to mejo, dojeto kot znak razločevanja (/) med razumom in norostjo oziroma med bitjo in ničem.&lt;/p&gt;

&lt;p&gt;Ta meja je v resnici bit: tema in materija, v katero se mora usmeriti vsaka filozofija, ki si prizadeva priti do spoznanja. Ta meja ni zgolj faktična ali ontična: je onto/loška. V njej se mora razum, lógos, boriti z okvirom nesmisla in absurdnega, v katerem se pojavi. V meji se prav tako postavi edini temelj, ki določi empirično dejstvo biti, oziroma biti eksistirajoči v odnosu na okvir ničnosti, ki ga obkroža in pritiska nanj.&lt;/p&gt;

&lt;p&gt;V filozofiji je meja predmet spoznanja. Treba je torej raziskati ta prostor limesa. To je ontološki prostor. V njem zaznamo konjunkcijo in disjunkcijo okvira ničnosti, ki grozi eksistenci v odnosu nanj; ter konjunkcijo in disjunkcijo okvira brezumja, ki obkroža in pritiska na ta »interpretirani svet«, preplavljen z jezikovnimi rabami in z rabo pisave.&lt;/p&gt;

&lt;p&gt;Treba je potemtakem vprašati, kaj je, oziroma v čem je ta limes, oziroma ta bit meje, ki se vrine kot šarnir in tečaj med bitjo in nebitjo, oziroma med razumom in brezumjem. To je tretje filozofsko vprašanje: to, ki sprašuje po esenci tega limesa, oziroma po esenci biti meje, ki se pojavi na liniji obzorja.&lt;sup&gt;2&lt;/sup&gt;
Tríasov filozofski sistem je “odprt” in usmerja ven iz sebe v religijo in v umetnost ter si prizadeva za filozofijo ponovno osvojiti vsa področja človeške realnosti, ne da bi pri tem zapadel v predalčkanje in ozko specializiranost, ki je osiromašila filozofijo naše dobe. Filozofija meje je filozofija, ki si prizadeva porušiti zidove, ki ovirajo našo sodobno kulturo. To je klic k sekularizaciji razuma.&lt;/p&gt;

&lt;p&gt;Trías tega ne izrazi naravnost, vendar pa je iz njegovega diskurza razvidno, da je za poraz modernega razuma kriva njegova nesposobnost, da bi dojel svojo mejno naravo. Trías popravi kartezijanski cogito: ne mislim, torej sem, temveč sem, torej in zato mislim, in opredeli vlogo prenovljenega razuma za sodobnega človeka in dobo, v kateri živimo.&lt;/p&gt;

&lt;p&gt;Moderna in postmoderna doba sta dovršili nek proces, ki se je napovedoval že od razsvetljenstva: ta proces je popolna sekularizacija vseh institucij in družbenih ali kulturnih smeri, ki tvorijo našo sodobnost. Že Max Weber je opisal moč razuma, da razprši čar oziroma čarovnijo vseh stvari na svetu; ter da se postavi kot edini legitimni kriterij vsega svetnega in kot avtoriteta našega sveta. V tem smislu sta bili znanost in tehnika zagotovo najbolj uspešna akterja, da ta sekularizacijski proces popeljeta do svojih končnih posledic.&lt;/p&gt;

&lt;p&gt;Danes živimo v popolnoma sekularizirani družbi, v kateri se nima smisla sklicevati na svete instance, da potrdijo naša prizadevanja, hotenja in delovanja. Razum, v svojih najrazličnejših različicah, je več kot dovolj, da izvrši vsako potrebno potrditev. Vzporedno s tem pa se je zgodilo nekaj zelo značilnega za naš postmoderni svet: ta razum se je, seveda naskrivaj in ne da bi si to priznali, povzdignil na prestol svetega. Razum smo postavili na vzvišeno mesto, ki je v drugih kulturnih ali zgodovinskih svetovih namenjeno religiji. Razum je postal orakelj, h kateremu se je treba obračati z vprašanji, katerih odgovori zahtevajo določeno legitimno avtoriteto; razum, delujoč v dveh mogočnih akterjih, v znanosti in tehniki.&lt;/p&gt;

&lt;p&gt;Danes si torej zadajamo nalogo, da ta razum, lasten koncu 20. stoletja in 2. tisočletja, rešimo iz tega gospostva svetega. Oziroma: nujno potrebno je dokončati nalogo, ki smo si jo zadali – sekularizirati razum. Samo razum, ki bi se odtrgal od tega nesojenega mu kulta, razum, odrešen svoje lastne povzdignitve v sveto, bi lahko izpeljal razsvetljenski projekt, ki medtem nedokončan stoji ob strani.&lt;/p&gt;

&lt;p&gt;Sekularizirati razum pomeni postaviti njegova najzvestejša agenta, znanost in tehniko, v območje njune pristojnosti, ne da bi si prizadevali iz njiju izvleči njima tuje zaključke, ki temeljijo zgolj na verovanjih. Sekularizirati razum pomeni razumeti notranje meje razuma, kar je edini način, da izkoristimo vse možnosti in zmogljivosti razuma. Zgolj mejni razum, zavedajoč se svojih omejitev in svojih zmogljivosti, lahko služi kot protistrup nekemu Razumu (z veliko začetnico), ki nase privablja atribute svetega. Sekularizirati razum pomeni rešiti ga takega, kot dejansko je, to je razum z malo začetnico: tisti razum, ki se potrdi v svojem polju problemov, ki ohrani svoje dostojanstvo in ki ne potrebuje velikih začetnic ter prestolov, da bi se dokazal.&lt;/p&gt;

&lt;p&gt;Mejni razum je tisti, ki ustreza naši inteligenci; inteligenci, ki se dokaže in preizkusi v sposobnosti dialoga s svojimi lastnimi sencami: z vsem tistim, kar jo izziva in kar jo postavlja pod vprašaj, kar jo krepi in bogati. Ta inteligenca je tista, ki odgovarja našemu stanju prebivalcev meje: prebivalcev ozkega okvira treznosti, ki nas rešuje pred norostjo; oziroma je tista, katere naloga je rešiti smisel pred stalnim obleganjem nesmisla. Oziroma tista, ki postavi sveto na pravo mesto kot nekaj, kar se nanaša na vse tisto, kar nas obkroža in obdaja v obliki uganke in misterija in se izkušnji daje v eni sami obliki, ki jo je Wittgenstein konceptuiral pod pojmom »mistično«.&lt;/p&gt;

&lt;p&gt;To »mistično« nima verodostojnosti, da bi pojasnilo ali odobrilo zadeve našega življenjskega sveta; vendar pa je popolnoma verodostojno v odnosu na mejno izkušnjo, ki obenem hrani tudi neko razsvetljeno religiozno izkušnjo, izpeljano v inteligenci in odgovorni svobodi; ter neko filozofsko izpeljavo nove vrste, ki temelji na zmogljivosti naše racionalne inteligence, obenem pa se nanaša tudi na tisto »mistično«, kar nas obdaja in obkroža ter določa našo mejno naravo.&lt;/p&gt;

&lt;p&gt;Nujna naloga konca 20. stoletja in 2. tisočletja je izpeljati do konca ta razsvetljenski projekt, ki ima še vedno dve nerešeni vprašanji: nujno potrebna je samokritika sakraliziranega razuma, vrženega z zmotnega prestola, in to na način, ki ga tukaj predlagam, to je z mejnim razumom; ter odprta možnost dostopa k neki izkušnji ponovne povezave z misterijem, ki mora izkazati svojo radikalno različnost od oblik religij in religioznosti, ki še vedno vsebujejo drobce neizrekljivega procesa sekularizacije, značilnega za naš zgodovinski okvir.&lt;/p&gt;

&lt;p&gt;Sekulariziranemu razumu, ki je odrešen atributov vere, ki jih sproži v svoji sakralizirani različici, ustreza neka religija ali religioznost, ki temelji na inteligenci in odgovornem izvajanju svobode; to religijo imenujem »religija duha«. Gre za religijo, ki je osvobojena pritiklin lažne sakralizacije, ki jo še vedno ohranjajo v svojih številnih manifestacijah (v načinu obnašanja ter v institucijah). Razsvetljenskemu boju proti tem »vraževernim« ostankom odgovarja prav tako razsvetljen boj proti vražam, ki jih sproža znanstveno-tehniški razum oziroma proti neprimerni rabi razuma na področjih izven njegove pristojnosti.&lt;/p&gt;

&lt;p&gt;Racionalna inteligenca mora biti pripeljana do svoje lastne meje: kar pomeni izčrpanje vseh njenih moči in vse energije; zgolj tako lahko odkrije, če je bistra in zvesta sama sebi, svojo prirojeno notranjo »omejitev«. V njej lahko preko »mistične« izkušnje najde nek odprt dostop k tej meji (ne da bi se ta izbrisala). Ta izbris meje so bile sanje nekega razuma, usmerjenega v »neskončno«, kot je bilo to pri projektu moderne dobe, ki si je faustično želela transcendirati vsakršno mejo. Danes se dobro zavedamo tega, kam vodi projekt razuma brez mej: v svet z značilnostmi pekla, kakršen je svet kakršnegakoli totalitarnega razuma ali vsake racionalne utopije, ki se je želela utelesiti in materializirati.&lt;sup&gt;3&lt;/sup&gt;&lt;/p&gt;

&lt;p&gt;Če izgubimo simbolno razsežnost eksistence, izgubimo osebe. Isto pa se zgodi, če izgubimo racionalno razsežnost eksistence. To bi lahko bil nauk filozofije, ki jo Trías oblikuje kot filozofijo meje. To je poskus, da bi iz že minule moderne dobe stopili v to, ki prihaja za njo, v to, ki se šele rojeva.&lt;/p&gt;

&lt;p&gt;&lt;sup&gt;1&lt;/sup&gt;&lt;em&gt;Eugenio Trías: MEJNI RAZUM, Študentska založba, Zbirka Koda, str.: 7-10.&lt;/em&gt;
&lt;sup&gt;2&lt;/sup&gt;&lt;em&gt;Eugenio Trías: MEJNI RAZUM, Študentska založba, zbirka Koda, str.: 186-192.&lt;/em&gt;
&lt;sup&gt;3&lt;/sup&gt;&lt;em&gt;Eugenio Trías: MEJNI RAZUM, Študentska založba, zbirka Koda, str.: 311-313.&lt;/em&gt;&lt;/p&gt;
</content>
 </entry>
 

</feed>
